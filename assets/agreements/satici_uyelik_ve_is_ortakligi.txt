SATICI ÜYELİK VE İŞ ORTAKLIĞI İLAN  SÖZLEŞMESİ

1. TARAFLAR
1.1. İşbu Satıcı Üyelik ve İş Ortaklığı İlan Sözleşmesi (“Sözleşme”); ………………………./KKTC kayıtlı adresinde bulunan E.C.T.S TRADING LTD (E.C.T.S) ile diğer taraftan  adresi ……………… bulunan SATICI arasında, aşağıda belirtilen şartlar ve hükümler dâhilinde akdedilmiş ve yürürlüğe girmiştir.
İşbu Sözleşmenin ekleri ve Web Sitesi’nde sunulan E.C.T.S hizmetlerinin  kullanımına ilişkin tüm yazılı sözleşmeler, süreçler, açıklamalar, ek diğer tüm dokümanlar Sözleşmenin ayrılmaz birer parçası olacaktır.
ECTS TRADING LTD ve SATICI ayrı ayrı “Taraf”, birlikte “Taraflar” olarak anılacaktır.

Şöyle ki; SATICI, ECTS tarafından yönetilmekte olan elektronik ticaret platformuna üye olmak ve bu platformda kuracağı sanal mağazadan satış yapmak, www.nar24.com de  SATICI' nın kendisine ödeyeceği komisyon veya abonelik ücreti karşılığında sahibi olduğu elektronik ticaret platformu hizmetlerinden SATICI'yı faydalandırmak istemektedir. Bu hususlar çerçevesinde Taraflar aşağıdaki şartlarda mutabık kalmışlardır.

2. TANIMLAR
2.1. Alıcı: ECTS ile yaptığı Üyelik Sözleşmesi kapsamında Web sitesi’ ne üye olan ve Satıcı tarafından Web sitesi üzerinde verilen ilanlarla satışa arz edilen ürün ve/veya hizmetleri satın alan gerçek veya tüzel kişi üyeyi ifade eder.
2.2. Hizmet: Satıcıların mal ve hizmetlerin kendi sanal mağazalarında yayınlayarak satışa çıkarmaları amacıyla E.C.T.S tarafından Platformda sunulan ilan yayınlama, satışa sunma, aracılık, pazarlama ve benzeri sair tüm uygulamaları ifade eder. Alıcı ve Satıcıların işbu Sözleşme içerisinde tanımlı olan iş ve işlemlerini gerçekleştirmeleri ve her türlü mal ve hizmetlerin  satışını gerçekleştirmeleri için  gerçekleştirilen tüm hizmetler ve yayınlamalar amacıyla E.C.T.S  tarafından ücret karşılığında ve/veya ücretsiz olarak Web sitesinde sunulan ilan, yayınlama ve benzeri uygulamaları ifade eder.
2.3. Kullanıcı: Web sitesi’ ne erişimde bulunan tüm gerçek ve tüzel kişileri ifade eder.
2.4. Sanal Mağaza: E.C.T.S’nin Web sitesi üzerinde E.C.T.S prosedür ve kurallarına uygun olarak Satıcılara tahsis etmiş olduğu ve Satıcıların bir ya da birden fazla ürün ve/veya hizmetin ve/veya mal ve/veya eşya ve/veya emtianın satışına yönelik içerik ve görsellerden oluşan ilanlarını yayınlayabilme imkânına sahip oldukları sanal alanı ifade eder.
2.5. Satıcı: ECTS ile yaptığı işbu Sözleşme kapsamında Web sitesine üye olan ve Web sitesi üzerinde oluşturduğu hesap üzerinden yayınladığı ilanlar aracılığıyla çeşitli ürün ve/veya hizmetleri satışa arz eden tüzel/gerçek kişi üyeyi ifade eder.
2.6. Satıcı Ofisi: Satıcının, ECTS tarafından Web sitesinde sunulan uygulamalardan ve Hizmetler’den yararlanabilmesi için gerekli işlemleri gerçekleştirebildiği, kendisinden talep edilen firma/kişisel bilgilerini girdiği, satış işlem detaylarını takip edebildiği, sadece Satıcı tarafından belirlenen kullanıcı adı ve şifre ile erişebildiği kendisine özel sanal sayfayı ifade eder.
2.7. Web sitesi/Platform : Mülkiyeti E.C.T.S’ye ait olan ve E.C.T.S’nin işbu Sözleşme ile belirlenen Hizmetleri üzerinde sunmakta olduğu www.nar24.com ve/veya bağlantılı tüm diğer alan adlarında mevcut olan  internet sitesini, mobil uygulamalarını ve mobil siteyi ifade eder.Satıcının platformda sunulan uygulamalardan ve hizmetlerden yararlanabilmesi için gerekli işlemleri gerçekleştirebildiği , kendisinden talep edilen firma / kişisel bilgilerini girdiği, satış işlem detaylarını takip edebildiği, özel sanal sayfadır.
2.8.Kargo Şirketi, Ürünün Alıcıya ulaştırılmasını, iade süreçlerinde ise Alıcıdan alınarak Satıcıya ulaştırılmasını sağlayan E.C.T.S’nin kendisi ve/veya  anlaşmalı olduğu kargo ve/veya lojistik şirketidir. Standart Kargo Ücreti, ECTS ‘nin ,kendinin ve/veya  anlaşmalı olduğu kargo şirketlerinin ücret tarifeleri üzerinden belirleyeceği, ortalama bir kargo ücretidir. Ücretsiz Kargo Limiti, Alıcıların kargo ücreti ödememek için bir Satıcının mağazasından tek seferde vermeleri gereken minimum sipariş miktarıdır. Hızlı Kargo, alıcıların talep edilecek hızlı kargo ücretini  ödemesi  ile aynı gün içinde ve/veya en geç 9 saat içinde ürünü teslim almasını sağlayan kargo hizmetidir.


2.9.Gizlilik Politikası ve KVKK Bildirimi, ECTS kullanıcılar tarafından sağlanan ve/veya sitenin kullanımı aşamasında kullanıcılardan elde edilen kişisel verilerin kullanımına ilişkin koşul ve şartlardır.


2.10.Mesafeli Satış Sözleşmesi, Alıcının ECTS platformunu  kullanarak satın aldığı, nitelikleri ve satış fiyatı belirtilen eşya/mal/emita/ürün vs mal ve hizmetlerin sunumu ile ilgili olarak, alıcı ve satıcı arasında yapılan ,alıcı ve satıcıyı bağlayan, Alıcı ve Satıcının hak ve yükümlülüklerinin saptandığı sözleşmedir.


2.11.Ön Bilgilendirme Formu, Satıcı ve Alıcı arasındaki satış işleminin tamamlanmasından önce, Alıcının onaylaması gereken, satış işleminin detayları ile tarafların hak ve sorumluluklarını tanımlayan belgedir.


2.12.Online Ödeme Sistemi, Alıcının ECTS üzerinden satın alacağı ürünlere ilişkin ücretin, …………………’nin  ECTS ‘nin  belirtilen hüküm ve koşullar altında, kredi kartı, banka kartı ya da bankalar tarafından sağlanan ve online ödemeyi destekleyen sair ödeme yöntemleriyle Alıcıdan tahsilini sağlayan sistemdir.


3. SÖZLEŞME’NİN AMACI VE KAPSAMI
3.1. ECTS, www.nar24.com alan adlı çevrimiçi elektronik ticaret platformunu, mobil uygulamalarını ve mobil web sitesini işletmekte olup tedarikçiler, aracılar, servis sağlayıcılar, üreticiler, tüketiciler, amacı ticari olan veya olmayan kurumlar arasında iletişimi ve iş süreçlerini hızlandıran, verimliliği artıran, finansal kaynaklardan tasarruf edilmesini sağlayan sanal bir Pazar yerinde alışveriş yapma amacıyla tarafları bir araya getirmektedir. ECTS, Web sitesinde yer alan herhangi bir ürün veya hizmetin satıcısı konumunda değildir ve aracı hizmet sağlayıcıdır.
3.2. İşbu Sözleşme uyarınca Satıcı, ECTS tarafından yönetilmekte olan www………………..com alan adlı elektronik ticaret platformuna üye olmak ve bu platformda kuracağı Sanal Mağaza’ dan satış yapmak, ECTS ise Satıcının sözleşmenin ekinde sunulan ve ürünlere göre belirlemiş oldukları kendisine ödeyeceği komisyon bedellerini alması karşılığında sahibi olduğu elektronik ticaret platformu hizmetlerinden Satıcıyı faydalandırmak istemektedir. Taraflar bu hususta anlaşmış olup, bu amaçla işbu sözleşmeyi akdetmişlerdir.
3.3. İşbu Sözleşme’nin amacını, Web sitesi üzerinde ECTS ya  da ECTS’ nin belirlediği iş ortağı tarafından sunulan Hizmetler’den, Satıcıların yararlanmasına ilişkin şartların belirlenmesi ve bu doğrultuda Tarafların hak ve yükümlülüklerinin tespiti oluşturmaktadır.
3.4. İşbu Sözleşme, yalnızca Taraflar arasında olup, ECTS tarafından Satıcıya sunulan Hizmetler’e yönelik şekil ve şartları kapsamaktadır. Satıcılar ile Alıcılar arasındaki ilişki işbu Sözleşme’nin kapsamına girmemektedir; ECTS işbu ticari faaliyette sadece, Satıcıya Sanal Mağaza açma ve bu Sanal Mağaza’nın bulunduğu alanda ilan yayınlama hakkı vermektedir. Satıcı, Sanal Mağazadan gerçekleştireceği satış işlemlerinden, Alıcılara karşı  Tüketicileri Koruma Yasası (40/2003 ve 55/2010 Sayılı) , Fasıl 267 Emtia Satışı Yasası, Fasıl 149 Sözleşmeler Yasası, Vergi Usul Yasası vs başta olmak üzere sair yasa, tüzük ve mevzuat çerçevesinde bizzat sorumlu olacaktır.
4. TARAFLARIN /SATICI’NIN İŞLEMLERİ, HAK VE YÜKÜMLÜLÜKLERİ 
4.1. Satıcı, “satıcı” sıfatını kazanabilmek için, öncelikle EK-1’de bulunan “Sanal Mağaza Açılışı İçin Gerekli Belge Listesinde yer alan belgeleri işbu Sözleşme’nin akdedildiği sırada tam ve eksiksiz olarak temin edecektir. Bu husus işbu sözleşmenin esasını teşkil etmektedir. Satıcı tarafından işbu belgeler eksiksiz olarak sunulmakla birlikte, ECTS’nin Satıcının başvurusunu sebep göstermeksizin reddetme ve/veya ek belge talep etme hakkı saklıdır. Başvurusu kabul edilen Satıcı, Web sitesinde bulunan üyelik formunu, eksiksiz ve gerçeğe uygun şekilde dolduracaktır. Başvuru sırasında Satıcı tarafından gerçeğe uygun olmayan yanlış bilgiler verilmesi nedeniyle doğabilecek tüm zararlardan bizzat Satıcı sorumlu olacaktır. Satıcı, şirketi adına işlem yapmaya yetkili kişileri kayıt esnasında ilgili formda bildirecek ve bu kişilerin yapacağı her türlü işlem ECTS nezdinde Satıcıyı temsilen yapılmış kabul edilecektir.
4.2.Satıcı bir gerçek kişi ise, 18 yaşını doldurmuş olmalı, eğer tüzel kişi Satıcıyı temsilen, iş ve işlemlerde bulunan gerçek kişi ise, tüzel kişinin yetkili temsilcisi olmalıdır. İşbu Satıcı İş Ortaklığı Sözleşmesi'ni onaylamak ile Satıcı, 18 yaşından büyük olduğunu, tüzel kişi Satıcının ad ve hesabına işlem yapan gerçek kişi ise yetkili temsilcisi olduğunu taahhüt etmektedir. Bu şartı taşımayan kişilerin ECTS Platformuna kaydolmak için kullanıcı işlemlerini tamamlamış olmaları ve işbu sözleşmeyi onaylamaları, Satıcı olabilmeleri sonucunu doğurmayacaktır. 18 yaşını doldurmamış veya temsile yetkisi bulunmayan kişi olduğu tespit edilen Satıcının onaylamış olduğu işbu sözleşme feshedilir ve vermiş olduğu yanlış beyandan dolayı ECTS platformunun herhangi bir sorumluluğu bulunmaz.


4.3.Satıcı, ECTS Platformuna  üye olduğu esnada Platformda ilan edilen kurallara göre bir şifre oluşturacak ve ………….hesabı ile Sanal Mağazasına erişmek ve ilan yaratmak için bu şifreyi kullanacaktır. Satıcının şifre güvenliği ve gizliliği tamamen Satıcının sorumluluğundadır. Bu nedenle, Satıcı, Platforma kendi profili üzerinden giriş yapılarak gerçekleştirilen işlemlerin yetkisiz işlem olduğundan kaynaklı olarak geçersizliğini ileri sürme hakkından peşinen feragat etmiştir. Bu tür işlemlerde dahi , her türlü sorumluluk satıcının kendisine ait olacaktır. Satıcının şifresi kullanılarak sanal mağazada ve/veya Platformda ECTS aleyhine veya zararına işlem yapılması halinde satıcı ECTS ‘nin bu fiillerden doğan zararlarını karşılamakla mükelleftir. Satıcı, sanal mağazasından  giriş yapılarak gerçekleştirilen tüm işlemlerden bizzat ve münhasıran sorumludur.

4.4.Satıcılar,CTS Platformunda kendileri için ayrılan bölüm içindeki zorunlu alanları doldurarak, kendileri ve satışını yaptıkları mal ve hizmetler hakkında Alıcıları bilgilendirici bir profil oluştururlar. Bu profil, ECTS Platformu tarafından onaylandıktan sonra yayına alınır. ECTS Platformu  gerekli gördüğü takdirde bu alanlarda revizyon isteme, yazım hatalarını düzeltme ya da profili tamamen yayından kaldırma hakkını saklı tutar.

4.5. Satıcı, Satıcıya ve yetkili temsilcisine ait bilgiler başta olmak üzere temin etmiş olduğu belge ve bilgilerde meydana gelebilecek her türlü değişikliği, değişikliğin meydana gelmesinden itibaren en geç 15 (on beş) gün içinde, ECTS’ ye bildirmekle ve sistemdeki kaydını buna uygun olarak güncellemekle yükümlüdür.
4.6.Satıcı her bir mal için ayrı ayrı ve satış bedeli içerisinde olmak kaydıyla Türkçe kullanım kılavuzu , garanti belgesi ve teknik servis listesi ile satın alma belgesi üzerinde yazan ve/veya mal ile birlikte teslim edilmesi gereken her türlü aksesuar, belge, broşür, bandrol ve diğer evrak ile mevzuatın gerektirdiği sair bilgi ve belgeleri , malın ambalajı içerisinde teslim etmek yükümlülüğündedir. ECTS Mesafeli satış sözleşmesinin tarafı olmaması sebebiyle bu bilgi ve belgelerin kargo kutusunun içinde olup olmadığını kontrol etme yükümlülüğü bulunmamaktadır. Satıcı bahse konu bilgi ve belgelerin eksikliği nedeniyle ECTS nin herhangi bir zarara uğraması halinde bu zararı tazmin etmeyi kabul ve taahhüt eder.
4.7.Satıcı,platformda satışa sunduğu tüm ürün ve/veya hizmetleri tam ve/veya gereği gibi (markası, cinsi, rengi, bedeni ve adeti belli olan) eksiksiz ve her türlü açık, örtülü, gizli ayıptan ari olarak alıcıya teslim etmeyi kabul ve taahhüt eder.
4.8. Satıcı, her türlü reklam ve ilanın Web sitesinde yayınlanmasını sağlayacak gerekli teknik altyapının oluşturulması için ECTS ile tam işbirliği içinde olmayı ve bunun için gerekli her türlü belgeyi temin etmeyi kabul ve taahhüt eder. ECTS , münhasıran kendi takdirinde olmak üzere satıcının platformdaki herhangi bir ürününü sebep göstermeksizin satışa kapatma hak ve yetkisine sahiptir.
4.9.Satıcı, 89/2007 Sayılı Kişisel Verilerin Korunması Yasası uyarınca, kişisel verilerin hukuka aykırı olarak işlenmesini ve kişisel verilere hukuka aykırı olarak erişilmesini önlemek ve kişisel verilerin muhafazasını sağlamak amacıyla, uygun güvenlik düzeyini temin etmeye yönelik gerekli her türlü teknik ve idari tedbiri almak zorundadır ve bu önlemlerin alınması hususunda sorumludur. Bu yönde oluşacak herhangi bir zarardan satıcı bizzat kendisinin sorumlu olduğunu kabul ve taahhüt eder.  
4.10. Satıcı ,Web sitesinde ve Sanal Mağazada yayınladığı ilanlara yönelik her türlü görsel, yazılı ve sair sağlanan bilgi ve içeriklerin gerçekliğinden, güvenilirliğinden, doğruluğundan ve hukuka uygunluğundan bizzat sorumludur. ECTS nin bu hususlarda herhangi bir sorumluluğu olmadığını kabul ve taahhüt eder. Ek olarak, Satıcı, Web sitesini kendi veya üçüncü bir kişi adına, bir veri tabanı, kayıt veya rehber yaratmak, kontrol etmek, güncellemek, değiştirmek ve diğer üyelerin kişisel bilgilerine erişmek ve başka bir sisteme indirmek amacıyla kullanmamayı kabul beyan ve taahhüt eder. Satıcı, bu madde hükmünü ihlal etmesi halinde ECTS’nin işbu sözleşmeyi tek taraflı feshetme hakkı olduğunu ve tüm zarar ziyanını satıcıdan talep etme hakkı olduğunu kabul eder. Satıcı Web sitesinde ve Sanal Mağazada yayınladığı ilanlara yönelik her türlü görsel, yazılı ve sair sağlanan bilgi ve içeriklerin üçüncü kişilerin fikri mülkiyet haklarını ihlal etmesi halinde üçüncü kişilere karşı ve ECTS’ ye karşı sorumludur.
4.11.Satıcı Platformda ve ilanlarda sergilediği mal ve hizmetlerin satışının ve teşhirinin yürürlükteki mevzuat doğrultusunda herhangi bir hukuka aykırılık yaratmayacağını, hak ihlaline sebep olmayacağını,  söz konusu ilan ve içeriklerin ilgili olduğu mal ve hizmetlerin internet üzerinde yayınlanması , satışa arz edilmesi ve  satılması için tüm hak, yetki ve sorumluluğun kendisinde olduğunu kabul ,beyan ve taahhüt etmektedir. Ayrıca Satıcı, EK-2 Yasaklı Ürünler Listesi(“EK:2”) içeriğini sürekli olarak takip etmek ve bu listede  yer alan ürünlerin teşhirini ve satışını yapmamakla yükümlüdür.
4.12.Satıcı, Platformda yayınladığı tüm ilanlarla ve içeriklerle bağlıdır ve bunlardan kaynaklanan tüm  taahhütlerden sorumlu olacaktır. ECTS , satıcının faaliyetlerinin işbu sözleşme koşullarına ve/veya işbu sözleşmedeki kabul ve taahhütlerinden herhangi birine ve/veya  platformdaki beyan edilen kural ve şartlara uymaması , mevzuata aykırılık teşkil etmesi, hukuki, teknik ve özellikle bilgi güvenliği anlamında risk oluşturduğunun tespit edilmesi, 3. Kişilerin şahsi ve ticari haklarına halel getirici mahiyette olması sebebiyle, satıcıya herhangi bir ön ihtarda bulunmadan ilgili ilanların yayınını geçici veya sürekli olarak durdurabilir, üyeliği askıya alabilir veya üyeliğe son verebilir ve işbu sözleşmeyi tazminatsız olarak tek taraflı olarak feshedebilir, satıcının ürün/hizmet satışını sona erdirebilir, sanal mağazasını kapatabilir. Satıcı böyle bir durumda ECTS ‘den herhangi bir ücret ve sair tazminat talep etmemeyi kabul, beyan ve taahhüt eder. İşbu madde hükmüne aykırılık halinde, ECTS ‘nin herhangi bir ihtarda bulunmaksızın sözleşmeyi fesih hakkı saklıdır.
4.13.Satıcı, alıcılarla platformdan yapılacak satışlarda akdedilecek mesafeli satış sözleşmelerinde satıcı taraf olduğunu, ECTS’nin işbu mesafeli satış sözleşmesi ilişkisinde taraf olmadığını, alıcılara karşı yürürlükteki tüketicileri koruma mevzuatı ve sair mevzuat kapsamında her anlamda bizzat sorumlu olduğunu kabul ve beyan eder. Satıcı buna ek olarak, platformda sergilediği ve sattığı tüm ürünlerin kalitesinden, mevzuata uygunluğundan , garanti belgesi ve sair diğer gerekli belgenin tesliminden ve satış sonrası gereksinim duyulan servis vs. hizmetlerinden bizzat sorumlu olacaktır. Bu madde hükmüne aykırılık durumunda ortaya çıkabilecek zararlardan satıcı doğrudan sorumlu olacaktır. Satıcı, platformdan satışını yaptığı ürünlerin satış işlemi esnasında belirttiği teslim süresinde alıcıya ulaşmasını sağlayacak ve gecikmeden dolayı her türlü sorumluluk da kendisinde olacaktır. Satıcı, alıcı istek ve taleplerine mümkün olduğunca en kısa sürede dönüş yapmak zorundadır. İşbu madde koşullarına aykırılık halinde ECTS ilanların yayınını geçici veya sürekli olarak durdurabilir, üyeliği askıya alabilir veya üyeliğe son verebilir ve işbu sözleşmeyi tazminatsız olarak tek taraflı olarak feshedebilir, satıcının ürün/hizmet satışını sona erdirebilir, sanal mağazasını kapatabilir. Satıcı böyle bir durumda ECTS ‘den herhangi bir ücret ve sair tazminat talep etmeye hakkı olmadığını kabul, beyan ve taahhüt eder. İşbu madde hükmüne aykırılık halinde, ECTS ‘nin herhangi bir ihtarda bulunmaksızın sözleşmeyi fesih hakkı saklıdır.
4.14.Satıcı, alıcıyla yalnızca platform üzerinden sözleşme akdedecek ve sadece platform üzerinden söz konusu ticari faaliyette bulunacaktır. Satıcı, alıcının platformdan ileteceği , kendisiyle her ne surette olursa olsun platform dışında iletişime geçme ve/veya alıcının platform dışında satın alma isteğine olumlu cevap vermeyecek, her ne surette olursa olsun alıcılarla platform dışında herhangi bir hukuki ilişki kurmayacak, herhangi bir satış işlemi gerçekleştirmeyecektir. Satıcı, ECTS ‘nin bilgisi olmaksızın her ne surette olursa olsun alıcılarla iletişime geçmeyecektir. İşbu madde hükmüne aykırılık halinde, ECTS satıcının ilanlarının yayınını geçici veya sürekli olarak durdurabilir, üyeliğini askıya alabilir veya üyeliğe son verebilir ve işbu sözleşmeyi tazminatsız olarak tek taraflı olarak feshedebilir, satıcının ürün/hizmet satışını sona erdirebilir, sanal mağazasını kapatabilir. Böyle bir durumda ECTS ‘nin herhangi bir ihtarda bulunmaksızın sözleşmeyi fesih hakkı saklıdır.
4.15.ECTS tarafından satıcının herhangi bir sebeple üyeliğinin askıya alınması veya üyelikten çıkarılarak bir daha ECTS platformuna alınmamak üzere kara listeye alınması halinde , satıcı başka bir kullanıcı hesabıyla platforma üye olamaz. Satıcının bu madde hükmüne aykırı olarak platforma üye olması ve durumun tespiti halinde satıcı üyelikten yeniden çıkarılacaktır.
4.16.Platformda sunulacak olan hizmetlerin ve ECTS tarafından uygulanacak kampanyaların detayları, ürünlerin sergilenme süreleri ve teknik özellikler gibi ikincil değişiklikler ECTS tarafından her zaman değiştirilebilecektir.
4.17.Satıcı, platformdaki kampanya ve indirimleri ihlal edecek faaliyetler içinde bulunmayacağını kabul, beyan ve taahhüt eder. Satıcı ayrıca öncesinde ECTS’nin yazılı izni olmaksızın alıcılara herhangi bir reklam ve/veya pazarlama çalışması yapmayacaktır(ürünün satıcılara ait kutularla gönderilmesi dışında).Alıcılara ürün ve/veya hizmetle birlikte herhangi bir promosyon malzemesi, numune ürün gibi bir gönderide bulunmayacaktır. Satıcı aksi halde .............TL tutarında cezai şart ödemeyi kabul, beyan ve taahhüt eder.
4.18.Satıcı platformda satışa sunacağı ürünlerin yasal olarak kendisine ait olduğunu veya bu ürünleri alıcıya satma konusunda yetkili olduğunu ve/veya hak sahibi ve/veya onun rızası ile 3. Kişiler tarafından piyasaya sunulmuş  olduğunu veya yürürlükteki mevzuat uyarınca usulüne uygun şekilde piyasaya sunulmuş olduğunu kabul, beyan ve taahhüt eder. Aksi işbu sözleşmenin ihlali sayılacak olup, ECTS satıcının ilanlarının yayınını geçici veya sürekli olarak durdurabilir, üyeliği askıya alabilir veya üyeliğe son verebilir ve işbu sözleşmeyi tazminatsız olarak tek taraflı olarak feshedebilir, satıcının ürün/hizmet satışını sona erdirebilir, sanal mağazasını geçici olarak veya tamamen kapatabilir. Satıcı böyle bir durumda ECTS ‘den herhangi bir ücret ve sair tazminat talep etmeye hakkı olmadığını kabul, beyan ve taahhüt eder. İşbu madde hükmüne aykırılık halinde, ECTS ‘nin herhangi bir ihtarda bulunmaksızın sözleşmeyi fesih hakkı saklıdır.
4.19.Platformda  satışa sunulan ürünler satıcı garantisi kapsamındadır. Satıcı, alıcının ayıplı ürün ile ilgili ürünün ayıpsız misli ile değiştirilmesi talebi de dahil olmak üzere her türlü alıcı taleplerini Tüketicileri Koruma Yasası ile ilgili mevzuata uygun olarak süresinde karşılamayı kabul, beyan ve taahhüt eder. Ancak şüpheye mahal vermemek için belirtmek gerekir ki ,satıcı, alıcının ayıplı olduğu gerekçesiyle ürünü iade etmek istemesi halinde ürün iadesini kabul edip etmeyeceğini alıcının bu yöndeki bildiriminden itibaren ECTS ye 48(kırk sekiz) saat içerisinde bildirmek zorundadır. Satıcının işbu 48 (kırk sekiz) saat içinde herhangi bir yanıt vermemesi iade talebinin kabul edildiği anlamına gelecektir. Satıcı, ECTS tarafından platform üzerinden ve/veya yazılı olarak bildirilecek süre içinde ürünleri incelemeye alıp almama kararını ECTS ‘ye iletecektir. Satıcının bu süre içerisinde herhangi bir bildirimde bulunmaması iadeyi kabul ettiği anlamına gelecektir. Satıcının ürünleri incelemeye alması halinde ECTS tarafından işbu maddede belirtilen yollarla bildirilecek süre içerisinde analiz sürecini sonuçlandıracaktır. ECTS işbu maddede belirtilen süreleri öncesinde bildirmek kaydıyla her zaman değiştirme hakkını saklı tutar.
4.20. Satıcı , mevzuattaki aksi hükümler saklı kalmak kaydıyla , alıcının platformdan satın aldığı ürünleri 7 (yedi) gün içerisinde herhangi bir sebep göstermeden cayma hakkını kullanarak iade edebileceğini, böyle bir durumda alıcının 20 gün içinde malı satıcıya ulaştırma yükümlülüğü olduğunu ve satıcının da işbu iade edilecek ürünleri İptal ve Cayma politika ve koşullarına uygun şekilde iade olması ve/veya yasal olarak cayma hakkını kullanabileceği ürün olması kaydı ile cayma hakkı nedeniyle iade almayı kabul, beyan ve taahhüt eder.
4.21.Satıcının işbu sözleşme ve/veya eklerindeki herhangi bir yükümlülüğünü tam ve/veya hiç yerine getirmemesi halinde ECTS uğradığı her türlü zararın tazminini talep etme hakkına sahiptir. ECTS bu bedelleri satıcının herhangi bir alacağından mahsup edebilecektir. ECTS ayrıca işbu sözleşmenin ihlali halinde satıcıya ait üyeliği geçici olarak veya tamamen sonlandırabilir, sanal mağazasını geçici olarak veya tamamen kapatabilir ve işbu  sözleşmeyi herhangi bir ihtarda bulunmaya gerek olmaksızın fesih edebilir. Satıcı böyle bir durumda ECTS ‘den herhangi bir ücret ve sair tazminat talep etmeye hakkı olmadığını kabul, beyan ve taahhüt eder.
4.22.Satıcı aşağıda düzenlenmiş olan  “Satış ve İlan Koşullarında belirtilen tüm hüküm ve koşullarının Sözleşme’nin esaslı unsurlarından olduğunu ve bunlara uygun faaliyet gösterdiğini ve göstereceğini kabul ve taahhüt eder. Satıcı sunmak istediği her türlü mal ve hizmet vs ile ilgili olarak yasalara ve ECTS’nin belirleyeceği kurallara uygun olarak ilanlarını oluşturabilir. İlanlar ECTS’nin onayı ile yayına girer. ECTS ilanlarda revizyon talep etme , yazım hatalarını düzeltme ve ilanı tamamen reddetme hakkını saklı tutar. Her halde  ilanlarda aldatıcı, yanıltıcı ifadelere yer verilemez. Diğer satıcıların oluşturdukları ilanlara müdahale niteliğinde içerik oluşturulamaz, diğer satıcıların ilan oluşturmalarını engelleyici söz ve eylemlerde bulunulamaz. 
4.23.Satıcı, Web sitesine kendisi tarafından iletilmiş olan her türlü ilan, içerik ve görsel üzerinde her daim hak sahibi olmaya devam edecektir. Bununla birlikte Satıcı, söz konusu içeriğin, reklam ve tanıtım için hazırlanan ekran görüntüleri ve her türlü görsel ve içerikte kullanılmasına (örneğin, Sanal Mağazası’nın www.................com sitesinin reklamında ve dijital pazarlama faaliyetlerinde anlık olarak görünmesi vs.) yönelik olarak gerekli her türlü hak ve yetkiyi, süre ve yer kısıtlaması olmaksızın ve bedelsiz  olarak ECTS’ye tahsis ettiği kabul, taahhüt ve beyan eder.ECTS önceden satıcıya bildirmek koşulu ile ECTS ‘nin uygun gördüğü koşul ve şartlarla satıcıya ait ürünlerde  kampanyalar yapabilir. ECTS uygun gördüğü ürünlerde ve uygun gördüğü zaman, koşul, şart ve kapsamda  satıcıya ait ürünleri web sitesinde  yayınlama, kampanya düzenleme hakkına sahiptir.
4.24.Satıcı, kendisiyle Web sitesi üzerinden iletişime geçen Alıcılar’ı Websitesi dışında alışveriş yapmaya teşvik etmeyecek ve kendisine bu yönde gelen teklifleri de reddedecektir. Satıcı, hiçbir surette ECTS kampanya ve indirimlerini manipüle eden davranışlarda bulunmayacaktır.
4.25. ECTS, Satıcıya ürünlerini daha profesyonel bir biçimde sunabilmesine yardımcı olmak için ECTS tarafından talep edilecek ücreti ödemek kaydıyla fotoğraf stüdyosu hizmetlerinden faydalanma imkanı sunabilecektir. Bu hizmetin sunulması tamamen ECTS’nin takdirindedir. Satıcı; işbu stüdyo hizmetlerinden faydalanması halinde, stüdyo kullanımına dair prosedür gereğince ECTS veya ilgili stüdyo tarafından talep edilmesi muhtemel bilgi ve belgeleri ECTS’ye veya stüdyoya sunacaktır.
4.26. Ürün bedeli satın alma anında satıcı adına ECTS tarafından alıcıdan tahsil edilecek ve satıcı işbu sözleşmede belirtilen edimlerini ve satmış olduğu ürüne dair taahhütlerini tam ve gereği gibi yerine getirmesi koşuluna bağlı olarak hizmetlerden faydalanabilecek ve platformdan gerçekleştireceği satış işlemi karşılığındaki ürün bedelini işbu sözleşme ile kabul edilen vade sonunda almaya hak kazanacaktır. 
4.27.Satıcı, Alıcı ürünü satın aldıktan sonra, ürün bedeli ECTS ....………………….. iban hesabına aktarılır. Satıcı, ECTS’nin  kendi kargosu  ve/veya çalıştığı kargo şirketi tarafından ürünü satıcının belirttiği süre içerisinde Alıcı’ya ulaştırdıktan sonra, Alıcı ürünü inceleyerek siparişe onay verir. Bu onay ile ödeme ………………………...havuz hesabından ekte sunulan vade süresinin sonunda komisyon vs hizmetler düşüldükten sonra Satıcının hesabına aktarılır. 
4.28.Satıcı, ECTS Platformunu kullanırken ve bir ilan oluştururken, Tüketicileri Koruma Yasası, Emtia satışı Yasası, Sözleşmeler Yasası, Mesafeli Sözleşmeler, Ürün Güvenliği Yasası ve ilgili yasal düzenleme, prosedür, ve ilgili  sair yasa, Tüzük Yönetmelik  ve diğer ilgili tüm düzenlemelere uygun davranacağını kabul ve taahhüt eder.
4.29. Alıcı ödemesini, yasalarca bir kısıtlama olmadığı durumda, dilerlerse kredi kartına taksit seçeneği ile yapabilir. Kredi kartına taksitlendirme yapıldığı durumda ortaya çıkacak taksitlendirme maliyeti, ödeme aşamasında Alıcıya yansıtılır. 

4.30. Satıcıya, Alıcı tarafından ödemesi tamamlanmış ve havuz hesaba aktarılmış olan sipariş bilgileri iletilir. Satıcı 6 saat içinde siparişe konu ürünleri, ilanda belirttikleri özelliklere uygun ve eksiksiz bir şekilde hazırlayarak, ECTS’nin kendisine ve/veya anlaşmalı olduğu kargo şirketine teslim etmekle yükümlüdürler. Satıcılar, siparişi en geç 12 saat içerisinde kargoya vermezler ise, sipariş sistem tarafından otomatik olarak iptal edilir ve Alıcıya yapmış olduğu ödeme iade edilir. Bu durumda satıcı ECTS’nin tüm zarar ziyanını ve/veya alıcıya karşı sorumluluğu gereğince yaptığı tüm masraf ve kayıpları karşılamak ve işbu sözleşmede uzlaşılan zarar ziyan ve/veya tazminat tutarını ECTS’ye ödemekle yükümlü olacaktır. ECTS böyle bir durumda dilerse satıcının sözleşmesini iptal etme ve/veya mağazasını geçici ve/veya devamlı olarak kapatma hakkına sahiptir.

4.31.Satıcı siparişlerini ,onayladığı ürünleri, ürünün niteliği gereği satıcı tarafından taşınmasının  ve/veya kurulum yapılmasının gerekli ve/veya zorunlu ve/veya elzem olmadığı ürünler için işbu sözleşmede belirtilen ve ECTS tarafından her zaman güncellenebilecek kargo tarifesini ödemek kaydı ile  ECTS’nin kendi kargosu ve/veya ECTS’nin yönlendirdiği anlaşmalı olduğu kargo şirketi/şirketleri ile gönderebilir. 

Satıcı onayladığı siparişle ilgili olarak, sistem üzerinden kargo teslimat bilgilerinin bir çıktısını alarak, teslimat sırasında zarar görmeyecek şekilde hazırladığı kargo paketi üzerine yapıştıracak, ardından ECTS’nin kendisi dahil olmak üzere yönlendirdiği kargo görevlisi ve/veya kargo şirketini arayarak bir gönderisi olduğunu bildirecek ve paketi kargo şirketine ve/veya kargo görevlisine teslim edecektir.

ECTS , kendisi veya anlaşmalı olduğu kargo şirketlerinin güncel kargo taşıma ücretleri üzerinden ortalama bir Standart Kargo Ücreti ile, Alıcıların kargo ücreti ödememeleri için tek seferde yapmaları gereken alışveriş miktarını belirten bir Ücretsiz Kargo Limiti belirleyecek ve bu bedelleri Satıcılara duyuracaktır. Alıcının, Satıcıdan vermiş olduğu sipariş tutarı, ECTS tarafından belirlenen Ücretsiz Kargo Limiti'nin altında ise Standart Kargo Ücreti alıcı tarafından karşılanacaktır. Alıcının, Satıcıdan vermiş olduğu sipariş tutarı, ECTS tarafından belirlenen Ücretsiz Kargo Limiti'nin üzerinde ise ya da müşteri tarafından sipariş edilen ürün için, Satıcı tarafından kargo ücretinin ürün fiyatına dahil olduğunu belirten ‘Ücretsiz Kargo’ ibaresi işaretlendi ise, Alıcıya bir kargo ücreti yansıtılmayacak, Standart Kargo Ücreti'nin tamamı Satıcıdan tahsil edilecektir. ECTS veya anlaşmalı olduğu kargo şirketleri aracılığıyla hızlı kargo hizmeti almak isteyen alıcılar, platformda ilan edilen ücreti ödemek kaydıyla bu hizmetten yararlanabileceklerdir.

4.32.Satıcı tarafından ECTS’nin kendisine ve/veya anlaşmalı olduğu kargo firmasına teslim edilen ürünlerin Alıcı tarafından teslim alınmasının ardından, Alıcının ürünleri onaylamak için 7 gün (168 saat) süresi vardır. Alıcı bu süre içinde ürün onaylarını verdiğinde ya da 7 gün (168 saat) içinde Alıcı’dan herhangi bir onay ya da itiraz gelmez ise, sistem tarafından verilecek otomatik onay ile satış işlemi başarıyla tamamlanmış olur.


4.33.Mal ve/veya hizmet bedelinin Satıcı tarafından hak edilen bölümü, Mesafeli Satış Sözleşmesi’nde detaylı olarak belirtilen KDV dahil mal/hizmet bedelleri üzerinden, işbu sözleşmenin ekinde ve/veya platform üzerinden satıcıya bildirilen ………..%   + KDV oranında ECTS Hizmet Bedeli'ne ilaveten, Ödeme Kuruluşu Komisyonu (Bankaların kredi kartlarına uyguladığı komisyonlar, EFT/Havale ücretleri ve BSMV dahil güncel ödeme kuruluşu komisyon oranı  ve Standart Kargo Ücreti'nin Satıcı tarafından ödenmesi gereken tutarı düşülerek, ECTS tarafından işbu sözleşmede belirtilen ödeme vade süresi sonunda Satıcı’nın bildirdiği platformda kayıtlı IBAN’ına iletilir.

4.34.ECTS, hizmet bedeli oranlarında değişiklik yapma hakkını saklı tutar.Satıcı, ECTS’nin işbu oranlarda dilediği zaman ve miktarda değişiklik yapma hakkına sahip olduğunu kabul beyan ve taahhüt eder.

4.35.Satıcı tarafından ilanlarda belirtilen ürün fiyatlarına, yukarıda belirtilen hizmet bedelleri, komisyonlar ve kargo ücreti katılım bedelleri dahildir.

Tahsilatı havuz hesaptan otomatik olarak yapılan, ECTS Hizmet Bedeli, Ödeme Kuruluşu Komisyonu ve Kargo Ücretleri karşılığında Satıcıya her ay, bir önceki ayda tamamlanan siparişler için, ECTS tarafından bir fatura düzenlenecektir. Satıcı da her siparişte Alıcıya, MAL/HİZMET bedelleri ile, Alıcı tarafından sipariş sırasında ödenen Kargo Ücreti miktarında fiş/fatura düzenleyecektir.  

4.36.Satıcı,ECTS aracılığıyla kendisine ulaşan ve Mal/Hizmet alma talebinde bulunan Alıcı kullanıcılarla, ECTS’yi devre dışı bırakacak şekilde işlemler yapamaz. Böyle bir durumun tespiti halinde ECTS Sözleşmeyi derhal askıya alma ya da fesih hakkını saklı tutar.

4.37.Satıcı, ECTS’nin yazılı onayı olmadan, işbu sözleşmedeki haklarını veya yükümlülüklerini tümüyle veya kısmen üçüncü bir kişiye devredemez.

5. Satış ve İlan Koşulları
5.1. Satıcı, Sanal Mağazası’nda ve ilanlarda sergilediği ürün ve hizmetlerin satışının ve teşhirinin yürürlükteki mevzuat doğrultusunda herhangi bir hukuka aykırılık yaratmayacağını, herhangi aldatıcı, yanlış veya eksik bilgi içermediğini, hak ihlaline sebep olmayacağını, söz konusu ilan ve içeriklerin ilgili olduğu ürün ve hizmetlerin internet üzerinde yayınlanması, satışa arz edilmesi ve satılması için tüm hak, yetki ve sorumluluğun kendisinde olduğunu kabul, beyan ve taahhüt etmektedir. Satıcı ürünlerini yürürlükteki yasal mevzuata uygun, kişi güvenliği ve sağlığını korumayı esas alacak şekilde piyasaya sunacaktır. Satıcının işbu maddeye aykırılığı halinde oluşacak her türlü zarar ziyan veya hukuki cezai sorumluluktan satıcı bizzat sorumlu olduğunu kabul ve taahhüt eder. Satıcı böyle bir durumda gerek ECTS’nin gerekse 3. Kişilerin talep ettiği  tüm zarar ziyanını, konunun yargıya intikal etmesi halinde tüm mahkeme ve avukat masraflarını da karşılayacağını kabul ve taahhüt eder. 
5.2. Satıcı, Sanal Mağazasında kesinlikle taklit/sahte, izin gerektiren ve/veya izni olmayan ürün teşhir etmeyecek ve satmayacaktır. Ayrıca Satıcı, EK-2’de yer alan “Yasaklı Ürünler Listesi “nin içeriğini sürekli olarak takip edecek ve bu listede yer alan ürünlerin teşhirini ve satışını yapmayacaktır. Satıcının EK-2’de yer alan ürünlerin teşhirini veya satışını yapması halinde, bu fillerin hukuka aykırılığından dolayı ECTS’ye yöneltilebilecek talepler veya üçüncü kişilerin ticari unvan ve marka hakları dahil olmak üzere fikri ve sınai mülkiyet haklarının ihlallerinden kaynaklanabilecek taleplerin tek muhatabı ve sorumlusu Satıcı olacaktır.
5..3. Satıcı, Websitesi üzerinde gerçekleştirdiği ilan ve satış işlemlerinde; işbu Sözleşme’nin hükümlerine, Websitesi’nde belirtilen tüm şart ve koşullara ve yürürlükteki mevzuata, ahlak kurallarına ve kamu düzenine uygun olarak hareket etmeyi taahhüt eder. Satıcının bu hüküm aksine yapacağı tüm işlem ve eylemlerde hukuki ve cezai sorumluluk kendisine ait olacak, ECTS’nin herhangi bir sorumluluğu olmayacaktır.
5.4. Satıcı, ECTS’nin önceden yazılı rızası alınmaksızın Web sitesinde yer alan içeriğin bütününü veya bir kısmını ticari amaçlarla kopyalamayacak, işlemeyecek, kullanmayacak veya umuma arz etmeyecektir. Satıcı ayrıca, ECTS’ye veya Alıcılara spam veya zincirleme e-posta göndermeyecektir.
5.5. Satıcı, Web sitesinde yürüttüğü tüm faaliyetlerini Websitesi’ne teknik olarak hiçbir surette zarar vermeyecek şekilde yürütmekle yükümlüdür. Satıcı, Web sitesine sağlayacağı tüm bilgi, içerik, materyal ve sair içeriğin sisteme zarar verecek her türlü program, virüs, yazılım, lisansız ürün, truva atı, vb. gibi içermemesi için gerekli koruyucu yazılımları ve lisanslı ürünleri kullanmak da dâhil olmak üzere gerekli her türlü tedbiri aldığını, bu madde hükmünün uygulanması amacıyla ECTS tarafından talep edilen önlemleri derhal almayı kabul ve taahhüt eder. Satıcı ayrıca Web sitesindeki profiline robot veya otomatik giriş yöntemleriyle girmeyeceğini kabul eder.
5.6. Satıcı, Alıcılarla Web sitesinden yapılacak satışlarda akdedilecek mesafeli satış sözleşmelerinde satıcı taraf olduğunu, ECTS’nin işbu mesafeli satış sözleşmesi ilişkisinde taraf olmadığını, Alıcılara karşı yürürlükteki Tüketicileri Koruma  Yasası mevzuatı ve sair mevzuat kapsamında her anlamda bizzat sorumlu olduğunu kabul ve beyan eder. Bu bağlamda Satıcı, Sanal Mağazası’nda sergilediği ve sattığı tüm ürünlerin kalitesinden, mevzuata uygunluğundan, garanti belgesi verilmesinden, faturalandırılmasından ve sair diğer gerekli belgenin tesliminden ve satış sonrası gereksinim duyulan servis vs. hizmetlerinden ve ürünlerin süresinde teslim edilmesinden bizzat ve münhasıran sorumlu olacak ve Alıcı istek ve taleplerine mümkün olan en kısa sürede dönüş yapacaktır. ECTS satıcı değildir, taraflar arasında hizmet sağlayıcı aracıdır  ve alıcı ile satıcı arasında satış ile ilgili gerek sözleşmeden gerekse sair doğabilecek her türlü sorun işbu tarafları bağlayıcı olup, kesinlikle ECTS’yi bağlamamaktadır. 
5.7. Satıcı, Sanal Mağaza aracılığıyla Web sitesi üzerinde yayınladığı tüm ilan ve içeriklerle bağlıdır ve bunlardan kaynaklanan tüm taahhütlerinden sorumlu olacaktır. ECTS’nin satıcının beyan ve taahhütlerinden herhangi bir sorumluluğu yoktur. ECTS, Satıcının faaliyetlerinin işbu Sözleşme koşullarına ve Web sitesinde beyan edilen politika, kural ve şartlara uymaması, mevzuata aykırılık teşkil etmesi, hukuki, teknik ve özellikle bilgi güvenliği anlamında risk oluşturduğunun tespit edilmesi, üçüncü kişilerin şahsi ve ticari haklarına halel getirici mahiyette olması sebebiyle, Satıcıya herhangi bir ön ihtarda bulunmadan ilgili ilanların yayınını geçici veya sürekli olarak durdurabilir, üyeliği askıya alabilir veya üyeliğe son verebilir.
5.8. Satıcı, satışa sunduğu ürün ve hizmetleri, Banka Kartları ve Kredi Kartları ile ilgili yasal mevzuat ve 40/2003 ve 55/2010 sayılı Tüketicileri Koruma Yasası ile ilgili düzenlemeleri ve  ilgili mevzuat hükümlerini dikkate alarak uygun ve doğru kategoride listelemekle, ürün veya hizmet ile ilgisi olmayan kelimeleri kullanmamakla, mevzuata aykırı ürün içerikleri oluşturmamakla yükümlüdür. ECTS tarafından Satıcı’nın herhangi bir ürün veya hizmet hatalı kategorilendirdiğinin veya Mal/Hizmet ile ilgili olarak yanıltıcı bilgi ve/veya içerikler yayınladığının tespit edilmesi halinde, ECTS ilgili ürün veya hizmeti Websitesi’nden kaldırma hakkına sahiptir.
5.9. Satıcı, faaliyetlerini iyiniyet ve dürüstlük kurallarına uyarak ve basiretli bir tacir gibi gerçekleştirmeyi, ECTS’nin iç işleyişine ve online operasyonlarına zarar veren faaliyetlerden kaçınmayı, bu faaliyetlerle ilgili uyuşmazlıklarda ECTS’nin kendisini denetim hakkının bulunduğunu peşinen kabul ve taahhüt eder.
5.10. Satıcı, nar24.com başta olmak üzere ECTS’nin ve iştiraklerinin sahip olduğu ticari unvan, marka ve sair fikri ve sınai mülkiyete konu ürünleri ile veya ticaret unvanlarını Satıcı veya Sanal Mağaza ismi olarak veya üçüncü bir kişinin fikri mülkiyet hakları ve kişilik hakları dahil olmak üzere herhangi bir hakkını ihlal edecek şekilde kullanamaz.
6. ECTS’NİN  HAK VE YÜKÜMLÜLÜKLERİ
6.1.ECTS , Platformun tam ve gereği gibi  çalışabilmesi için platformda her türlü değişiklik yapma hakkına sahiptir. İşbu amaçla ECTS , sunulan hizmetleri ve içerikleri her zaman ve hiçbir bildirimde bulunmadan değiştirme hakkına sahiptir.

6.2. ECTS , Satıcı Bilgi Formunun doldurulup, işbu ‘Satıcı İş Ortaklığı Sözleşmesi’nin, ‘Üyelik ve Kullanıcı Sözleşmesi’ ile ‘Gizlilik Politikası ve KVKK Bildirimi’nin, ‘İptal ve İade Politikası’nı ve gerekli tüm belgeleri ,sözleşmeleri dijital olarak onaylanmasından sonra, gerçekleştirilen başvuruyu değerlendirir ve değerlendirme sonucunda olumlu bulduğu Kullanıcılara, Satıcı olma hakkı ve sadece kendilerinin ulaşabileceği sekmelere erişim izni verilmek suretiyle, Sanal Mağaza oluşturma ve ilan yayınlama hakkı tanır. ECTS PLATFORMU’nun, Satıcı başvurusunu herhangi bir sebep göstermeden reddetme ve/veya ek belge talep etme hakkı saklıdır.

6.3.Başvuru sırasında Satıcı tarafından gerçeğe uygun olmayan yanlış bilgiler verilmesi nedeniyle doğabilecek tüm zararlardan bizzat Satıcı sorumlu olacaktır.

6.4..ECTS, Satıcı tarafından üyelik işlemi esnasında ve üyelik boyunca temin edilen şahsi ve ticari bilgileri güvenli bir ortamda saklayacaktır. ECTS, bu bilgileri Hizmetler’in tam ve gereği gibi işletilmesi için gereken uygulamaların yürütülmesi, istatistiki değerlendirmelerin yapılması amacıyla kendisinin ve iş ortaklarının faaliyetlerinin, uygulamalarının reklamı, pazarlanması, ilanı, kredibilite sorgusu ve sair amaçlarla, kullanabilir ve belirtilen sebeplerle sınırlı olmak kaydıyla üçüncü kişilere açıklanabilir. Bu anlamda Satıcı, kendine ait bilgilerin ECTS tarafından işbu madde hükmüne göre kullanılıp saklanmasına rıza gösterdiğini kabul ve taahhüt eder.
6.5. ECTS, 40/2003 VE 55/2010 Sayılı Tüketicileri Koruma Yasası,  Fasıl 267 Emtia Satışı Yasası, Fasıl 149 Sözleşmeler Yasası başta olmak üzere ve sair ilgili yasa, tüzük, yönetmelik ,yasal düzenlemeler  kapsamında mesafeli sözleşme kurulmasına aracılık eden sıfatına ve Aracı Hizmet Sağlayıcı niteliğine sahiptir. Bu sebeple de ECTS’nin, Satıcı tarafından Web sitesinde yayınlanan içerikleri kontrol etme yükümlülüğü bulunmamaktadır. ECTS, Web sitesi üzerinden gerçekleştirilen mesajlaşmalar da dâhil olmak üzere her türlü içeriği kontrol etmek ya da bu içerik ve içeriğe konu ürün veya hizmetle ilgili hukuka aykırı bir faaliyetin veya durumun söz konusu olup olmadığını araştırmakla yükümlü olmamakla birlikte, söz konusu içerikleri dileği zaman kontrol etme ve gerekli görürse erişime kapatma ve silme hakkına sahiptir. ECTS ayrıca, mahkeme ve hakem heyeti de dahil olmak üzere herhangi bir yargı makamının kararını yerine getirmek için ve bu kapsamla sınırlı olmak üzere söz konusu içerikler üzerinde işlem gerçekleştirebilecektir.
6.6. ECTS’nin Satıcının  Web Sitesinde yayınladığı herhangi bir içeriğin ECTS’nin belirlediği kurallara ve/veya yürürlükteki mevzuata aykırı olduğunu tespit etmesi halinde ECTS’nin herhangi bir hukuki veya cezai sorumluluğu olmadığı gibi, ECTS bu içeriği derhal kaldırma , satıcıya ait sanal mağazayı geçici veya tamamen  kapatma hakkı her zaman saklıdır. Böyle bir durumda Satıcı her ne isim altında olursa olsun ECTS’den herhangi bir tazminat talep edemez.
7. MALİ HUSUSLAR
7.1. Satıcı, işbu Sözleşmede belirtilen edimlerini tam ve gereği gibi yerine getirmesi koşuluna bağlı olarak Hizmetler’den faydalanabilecek ve Web sitesi üzerinden gerçekleştireceği satış işlemleri karşılığındaki ücrete hak kazanacaktır. ECTS tarafından Satıcıya uygulanacak olan komisyon oranları, ödeme koşulları ve sair mali şartları EK-3’te yer alan “Finansal ve Özel Çalışma Şartları”nda belirlendiği şekilde uygulanacaktır.
7.2. Satıcı yürürlükte bulunan Vergilendirme Usul ve esaslarına ilişkin 27/1977 Sayılı Vergi Usul Yasası ve bu yasa altında çıkarılmış tüzük  ve/veya düzenlemeler uyarınca satılan ürün ve hizmetle ilgili fatura veya perakende satış fişi düzenlemek zorundadır. Bu anlamda Satıcı, Alıcı’ya gönderdiği ürün ve/veya hizmeti fatura keserek teslim etmeyi kabul ve taahhüt eder.
7.3. İşbu Sözleşme uyarınca  ECTS, maruz kaldığı her türlü zararı, kaybı, masrafı, gideri veya üçüncü kişilerin taleplerini takdiri tamamen kendisinde olmak üzere Satıcı’nın cari hesabından mahsup edebilir veya Satıcı’dan bizzat tahsil edebilir.
8. SÖZLEŞME’NİN SÜRESİ, FESHİ VE TAZMİNAT
8.1. İşbu Sözleşme, Satıcı tarafından elektronik ortamda onaylanmakla yürürlüğe girecek olup, yürürlük tarihinden itibaren belirsiz süreli olarak geçerlidir.
8.2. Taraflar, herhangi bir sebebe dayanmaksızın ve tazminat ödeme yükümlülüğü altında bulunmaksızın, yazılı olarak bildirimde bulunmak kaydıyla işbu Sözleşme’yi her zaman feshedebilir. Sözleşme’nin ECTS tarafından bu suretle feshedilmesi halinde Satıcı, fesih tarihine kadar ECTS tarafından sunulan hizmete ilişkin bedelleri ödemeyi kabul ve taahhüt eder. Bu fesih yalnızca Taraflar’ın ilişkisini etkileyecek; Satıcı’nın Sanal Mağaza’sı üzerinden yapmış olduğu satışlara yönelik olarak Alıcılar’a karşı mevcut olabilecek tüm sorumlulukları devam edecektir.
8.3. Taraflar’dan birinin iflas etmesi, iflasın ertelenmesi talebinde bulunması, acze düşmesi, Tasfiye kararı verilmesi, Tasfiye memuru atanması, tasfiyeye girmesi veya hakkında İflas ve fesih davası açılması hallerinde, Sözleşme kendiliğinden sona erecektir.
8.4. Taraflar işbu Sözleşme’nin Satış ve İlan koşullarında yer alan hüküm ve şartların her birinin esaslı olduğunu ve bu hüküm ve şartlara aykırılık halinde ECTS’nin Sözleşme’yi derhal fesih hakkı bulunduğunu, satıcıya ait sanal mağzayı kapatma hakkı olduğunu kabul eder. Bunların yanında ECTS Sözleşme’yi feshetme hakkını kullanmasa dahi, söz konusu aykırılık hallerinde ECTS Hizmetler’i geçici olarak durdurma ve askıya alma hakkına her zaman sahip olacaktır. Bu durumlarda Satıcı’nın, Alıcı’ya karşı her her türlü sorumluluğu devam edecektir.
8.5. Satıcı, işbu Sözleşme’nin hükümlerinden birini ihlal etmesi ve/veya Satıcı Ofisi’nde ilan edilen satış kurallarına uyulmaması ve/veya sözleşmenin herhangi bir hükmüne aykırı davranması sebebiyle ECTS doğrudan veya dolaylı olarak uğramış olduğu her türlü hukuki/idari/cezai zararı, kaybı, masrafı, gideri ve üçüncü kişilerin taleplerini ve/veya 3. Kişilerin zarar ziyanını ECTS’nin herhangi bir makama başvurmasına gerek olmaksızın ve ilk talebi üzerine, tamamen ve derhal tazmin etmekle yükümlüdür. Şüpheye mahal bırakmamak adına, ECTS’nin söz konusu hakkını kullanması ECTS’nin Sözleşme’yi feshedip feshetmemesinden bağımsızdır ve ECTS Sözleşme’yi feshetmeksizin söz konusu tazminata hak kazanır.
8.6. ECTS aleyhine herhangi bir dava, tüketici şikayeti, savcılık soruşturması vs. dahil olmak üzere herhangi bir yasal takibin başlatılması veya bankalardan, bakanlıklardan, yargı veya idari makamlardan, emniyet müdürlüklerinden ve diğer tüm sair özel kuruluş ya da kamu kuruluşları tarafından herhangi bir bilgi veya belgenin talep edilmesi halinde ECTS’nin kendisini savunması veya talep edilen bilgi ya da belgeleri sunması için gereken tüm bilgi ve belgeleri derhal temin edecektir. Satıcı tarafından, talep edilen süre içinde ECTS’ye temin edilmeyen bilgi ve belgeler nedeniyle doğacak her türlü zarar ve/veya ceza, Satıcıya yansıtılacaktır. Ayrıca, bu tutarlar, Satıcıya ait tüm mağazalardan tahsil edilebilecektir. Ayrıca, ECTS’ye  herhangi bir mahkemeden  icra müzekkeresi ya da benzeri bir makamdan Satıcı aleyhine düzenlenmiş bir haciz ihbarnamesi tebliğ edilmesi, ECTS’nin  Satıcı’nın dolandırıcılık ya da sahtecilik teşkil edebilecek bir davranışının söz konusu olabileceğine veya Sanal Mağaza’da sahte ürün satışının yapıldığına ilişkin makul bir şüphe duyması veya Alıcılar’ın ya da üçüncü bir kişinin mağduriyetini önlemek ya da azaltmak amacını taşıyan diğer makul sebeplerle, ECTS, Satıcı’nın ………………………..com hesabındaki bakiyeyi, haciz ihbarnamesinin mevcut olması halinde belirtilen miktarla sınırlı olmak üzere; diğer hallerde ise söz konusu ihlal ya da mağduriyeti karşılayabilecek makul bir miktarı 120 (yüz yirmi) günlük bir süre için ve Satıcı’ya haber vermeksizin bloke edebilir.
9.SÖZLEŞME DEĞİŞİKLİKLERİ VE BİLDİRİMLER
9.1. Satıcı, işbu Sözleşme’yi elden ve/veya elektronik ortamda imza ederek ve/veya onaylayarak, Sözleşme’ye taraf ve Sözleşme’nin hükümleriyle bağlı olacaktır. ECTS gerekli olduğuna kanaat getirdiği takdirde işbu Sözleşme’nin hüküm ve şartlarını tek taraflı olarak uygun göreceği herhangi bir zamanda değiştirme hakkına sahiptir. Şüpheye mahal vermemek adına, ECTS belirli hizmetlerin kısmen ya da tamamen ücretli hale gelmesine ilişkin olanlar da dahil olmak üzere Sözleşmeye eklemeler yapma hakkına da sahiptir. Satıcı işbu hususu peşinen kabul ettiğini beyan ve taahhüt eder. 
9.2. Söz konusu Sözleşme değişiklikleri ECTS tarafından (i) Satıcı’nın ECTS’ye Web sitesine üye olurken bildirdiği adrese e-posta gönderilmesi, (ii) Satıcı Ofisi (https://.........................com/) ekranında duyurulması veya (iii) Websitesi’nde yayınlanması yoluyla yapılabilir. İşbu Sözleşme’nin değişen hükümleri, ilan edildikleri tarihte geçerlilik kazanacak, geri kalan hükümler aynen yürürlükte kalarak hüküm ve sonuçlarını doğurmaya devam edecektir.
9.3.ECTS, satıcıdan değiştirilmiş şekli ile güncellenen sözleşmeyi imza ve onaylaması için talepte bulunabilir. Satıcı ECTS tarafından böyle bir talepte bulunulması halinde üyeliğine devam edebilmesi için derhal işbu talebe uymak ve güncellenmiş sözleşmeyi imza etmekle mükellef olduğunu kabul, beyan ve taahhüt eder. Aksi halde ECTS satıcıya verdiği hizmetleri durdurma, sanal mağazasını kapatma  hakkına sahip olacaktır.
9.4. Şüpheye mahal vermemek adına, ECTS Sözleşmenin imza tarihinden sonra meydana gelen mevzuat değişiklikleri gereği yapmak zorunda olduğu Sözleşme değişikliklerini Satıcıya bildirmekle yükümlü değildir. Ayrıca Web sitesi üzerinde sunulacak olan Hizmetler’in ve ECTS tarafından uygulanan kampanyaların detayları, ürünlerin sergilenme süreleri, ek imkânlar ve teknik özellikler ECTS tarafından önceden habersiz olarak değiştirilebilecektir. ECTS tarafından yapılan değişiklikler yayınlanma tarihinde yürürlüğe girecek ve bağlayıcı olacaktır, Satıcı işbu değişikleri Web sitesinden takip etmek ve değişikliklerin gereklerini yerine getirmekle yükümlüdür. Aksi halde ECTS hizmetlerini durdurma ve sonlandırma hakkını saklı tutar.
9.5. Satıcı, ECTS tarafından bir ön bilgilendirme yapılması üzerine ECTS’nin  Web sitesi üzerinden duyurduğu ve uyguladığı kampanya ve indirimleri takip etmek, kampanya kapsamına dahil edilen ürünlerle ilgili olarak tüm kampanya koşullarını uygulamak ve tüm kampanya koşullarına vakıf olarak kendisine gelen Alıcı taleplerini kampanyaya uygun olarak yönetmekle yükümlüdür.
9.6. Taraflar, Satıcı’nın Websitesi’ne üye olurken bildirdiği e-posta adresi vasıtasıyla veya fiziki posta adreslerine iadeli taahhütlü posta ile gönderilecek bildirimler aracılığıyla iletişim kuracaklardır. Satıcı’nın Websitesi’ne kayıtlı adresine e-posta gönderimi yazılı iletişim olarak kabul edilecek olup, Satıcı’nın e-posta adresini düzenli olarak kontrol etme ve yükümlülüğü olacaktır. Satıcı’nın bildirmiş olduğu adres ve/veya e-posta adreslerinin değişmesi durumunda, değişikliğin yazılı olarak derhal diğer Taraf’a bildirilmediği takdirde son adres ve/veya e-posta adreslerine yapılan bildirimler geçerli ve bağlayıcı kabul edilecektir.
9.7. Karşı Taraf’ın temerrüdüne, Sözleşme’nin feshine ve Sözleşme’den dönmeye ilişkin bildirimler hakkında da işbu Sözleşme’nin Madde 9.6’i uygulanacaktır..
10. GİZLİLİK
10.1. Taraflara  ait her türlü mali tablo, rapor, finansal ve hukuksal bilgiler, marka, üyelik bilgileri, ticari sır ya da diğer yasal korumaya konu olan ya da olmayan her türlü bilgi söz konusu ticari ilişki esnasında tarafların ve çalışanlarının öğrenecekleri yazılı ve/veya sözlü tüm ticari, mali, teknik, bilgiler, müşteri ve piyasa bilgileri ve diğer bilgi ve veriler “Gizli bilgi” olarak kabul edilir. İşbu sözleşme ihlal edilmeksizin hukuki ve meşru yollarla genel kamunun bilgisi dahilinde olan ve tarafların gizli olmadığını açıkça ve yazılı olarak belirttiği bilgiler Gizli Bilgi kapsamında değerlendirilmeyecektir. Taraflar yürürlükte olan bir yasa veya diğer düzenleme ya da verilmiş olan bir mahkeme kararı veya idari emir gereğince bu bilgileri açıklayabilir. Taraflar bu madde kapsamında olan her türlü bilgi ve veriyi korumayı , her ne surette olsun 3. Kişilerle doğrudan ya da dolaylı olarak paylaşmamayı ve ticari ilişkinin amaçları dışında kullanmamayı taahhüt ederler.
10.2 Taraflar zorunlu hallerde ve işin doğası gereği çalışanlarına ve danışmanlarına bu bilgileri vermeleri halinde bilginin gizliliği hususunda da çalışanlarını ve danışmanlarını da uyarmak yükümlülüğündedir. Aksi takdirde sorumlu olacaklarını kabul ederler. İşbu madde sözleşme süresi sona erdiğinde dahi geçerli olmaya devam edecektir.
10.3.Taraflar’ın işbu Sözleşme’nin ifası sırasında birbirleri hakkında edindikleri her türlü ticari, finansal, patent ve know-how, bilgi, buluş, iş, metot, telif hakkı, marka, müşteri bilgileri ve sair tüm bilgiler “Gizli Bilgi” olarak kabul edilecek ve işbu Sözleşme süresince ve Sözleşme’nin sona ermesini takip eden 3 (üç) yıl boyunca Gizli Bilgi olarak değerlendirilecektir.
12.DEVİR YASAĞI
Satıcı, işbu sözleşmeden doğan haklarını, menfaatlerini veya yükümlülüklerini ECTS ‘nin yazılı izni olmaksızın, hiçbir şekilde üçüncü kişilere devir veya temlik edemez. ECTS’nin yazılı izni olmaksızın yapılan temlik veya devir işlemi geçersizdir.
13. KİŞİSEL VERİLERİN KORUNMASI
13.1.Satıcı veri işleyen sıfatı ile ECTS ile paylaşabileceği/transfer edebileceği ve/veya işbu sözleşme uyarınca işleyebileceği herhangi bir kişisel verinin , kişisel verilerin işlenmesine ilişkin tüm eylemlerin/işlemlerin her zaman yürürlükte bulunan ilgili yasa ve düzenlemeler ile ileride yürürlüğe girebilecek olan kişisel verilerin korunması  alanındaki her türlü mevzuata ve bunlara yapılacak değişikliklere uygun olacağını kabul, beyan ve taahhüt eder.
13.2.Mevzuata uygun davranma yükümlülüğünün yanı sıra Satıcı ECTS adına elde etme , kaydetme,depolama ve muhafaza etme de dahil olmak üere herhangi bir şekilde işleyebileceği her türlü kişisel veri ile ilgili olarak 
	a)Her türlü kişisel verinin işlenmesi ve/veya aktarımı alanında yürürlükteki mevzuat hükümlerine ve ECTS’nin tüm talimatlarına uygun olarak hareket etmeyiş, ECTS’nin belirttiği amaç dışında herhangi bir amaçla kullanmamayı, amacın ortadan kalkması halinde verileri derhal imha etmeyi,
	b)Kişisel verilerin herhangi bir surette 3. Kişilere aktarılması halinde işbu 13. Maddedeki yükümlülüklerden 3. Kişilerin de aynı şekilde sorumlu olmasını sağlayacağını,
	c)Kişisel verilerin işlenmesine ve/veya aktarımına ilişkin olarak ECTS’nin menfaatlerini ilgilendirecek herhangi bir ihtilaf yahut  konu nedeniyle kendisine yöneltilmiş olan tüm talepler (ilgili kişilerin kendi kişisel verilerine erişim talepleri ve şikayetler de dahil olmak üzere ) konusunda ECTS’yi derhal bilgilendirmeyi ve gerekli görülen dokümantasyon , bilgileri ve diğer her türlü desteği ECTS’ye vermeyi ve ECTS ile tam işbirliği yapmayı , söz konusu bilgilendirme yapılmaksızın , mevzuattan doğan yükümlülükler hariç olmak üzere herhangi bir talebe ilişkin olarak ECTS tarafından yazılı onay ya da herhangi bir yazılı talimat verilmediği takdirde bir işlem yapmamayı,
	d)İşbu sözleşme ve eklerinde yer alan diğer yükümlülükler saklı kalmak üzere , kişisel verilerin hukuka aykırı olarak işlenmesini önlemek, kişisel verilere hukuka aykırı olarak erişilmesini önlemek, kişisel verilerin muhafazasını sağlamak amacıyla uygun güvenlik düzeyini temin etmeye yönelik gerekli her türlü teknik ve idari tedbirleri almayı, 
Satıcı Kabul, beyan ve taahhüt eder. İşbu madde , Sözleşme herhangi bir sebeple sona ererse dahi yürürlükte kalmaya devam edecektir.   
14.FİKRİ MÜLKİYET HAKLARI
14.1. nar24.com markası ve logosu, nar24.com mobil uygulamasının ve Websitesi’nin tasarımı, yazılımı, alan adı ve bunlara ilişkin olarak ECTS tarafından oluşturulan her türlü marka, tasarım, logo, ticari takdim şekli, slogan ve diğer tüm içeriğin her türlü fikri mülkiyet hakkı ile ECTS’nin mülkiyetindedir. Satıcı, ECTS’nin veya bağlı şirketlerinin mülkiyetine tabi fikri mülkiyet haklarını ECTS’nin izni olmaksızın kullanamaz, paylaşamaz, dağıtamaz, sergileyemez, çoğaltamaz ve bunlardan türemiş çalışmalar yapamaz. Satıcı, ………….com mobil uygulamasının ve Web sitesinin bütünü veya bir kısmı başka bir internet sitesinde izinsiz olarak kullanılamaz.
14.2. Satıcı, nar24.com mobil uygulaması ve Websitesi aracılığıyla gerçekleştirdiği tüm faaliyetlerinde ECTS’nin ve üçüncü kişilerin fikri mülkiyet haklarını ihlal etmeyeceğini taahhüt etmektedir. ECTS 3. kişilerin veya ECTS’nin fikri mülkiyet haklarını ihlal edecek nitelikte faaliyet gösteren Satıcı’nın sözleşmesini feshetme hakkını saklı tutmaktadır. 
15. MÜCBİR SEBEP
15.1. Hukuken mücbir sebep sayılan tüm durumlarda , Taraflar işbu Sözleşme ile belirlenen edimlerinden herhangi birini geç veya eksiksiz ifa etme veya ifa etmeme nedeniyle sorumlu olmayacaklardır. Mücbir sebep hallerinde gecikme, eksik ifa etme, ifa etmeme durumları temerrüt addedilmeyecek veya bu durumlar için diğer taraftan herhangi bir nam altında tazminat talep edilmeyecektir. Mücbir sebep terimi doğal afet, isyan, savaş ,grev, siber saldırı, iletişim sorunları, altyapı ve internet arızaları, sisteme ilişkin iyileştirme veya yenileştirme çabaları ve bu sebeple meydana gelebilecek arızalar , elektrik kesintisi ve kötü hava koşulları da dahil ve fakat bunlarla sınırlı olmamak kaydıyla tarafların makul kontrolü haricinde ve gerekli özeni göstermesine rağmen önlenemeyen , kaçınılmaz olaylar olarak yorumlanacaktır.
15.2.Hukuken mücbir sebep sayılan tüm durumlarda ,ayaklanma, ambargo, devlet müdahalesi, isyan, işgal, savaş, seferberlik, grev, lokavt, iş eylemleri veya boykotlar dahil olmak üzere işçi-işveren anlaşmazlıkları, siber saldırı, iletişim sorunları, altyapı ve internet arızaları, sisteme ilişkin iyileştirme veya yenileştirme çalışmaları ve bu sebeple meydana gelebilecek arızalar, elektrik kesintisi, yangın, patlama, fırtına, sel, deprem, göç, salgın veya diğer bir doğal felaket veya taraflardan birinin kontrolü dışında gerçekleşen, kusurundan kaynaklanmayan ve makul olarak öngörülemeyecek diğer olaylar (“Mücbir Sebep”) taraflardan herhangi birinin (“Etkilenen Taraf”) bu Sözleşmeden doğan yükümlülüklerini ifa etmesini engeller veya geciktirirse, Etkilenen Taraf, diğer tarafa yazılı olarak derhal bu Mücbir Sebep’i, bununla ilgili tüm detayları ve delilleri ve bu durumun muhtemel süresini bildirmekle yükümlüdür. Etkilenen Taraf Mücbir Sebebin sonuçlarını engellemek veya hafifletmek için makul çabayı göstermekle yükümlüdür.
15.3. Etkilenen Taraf, bu maddede yer alan yükümlülüklerine uymuş olması kaydıyla, ifası Mücbir Sebep sonucunda engellenen veya geciken yükümlülüklerinden dolayı sorumlu tutulamaz ve bu durum işbu Sözleşme’nin bir ihlali olarak kabul edilmeyerek, ifa için gerekli olan süre, söz konusu gecikmenin süresine eşit bir süre ile uzatılır.
16. UYGULANACAK HUKUK VE UYUŞMAZLIKLARIN ÇÖZÜMÜ
16.1. İşbu Sözleşme münhasıran KKTC  Yasalarına  tabi olacaktır.
16.2. İşbu Sözleşmeden kaynaklanan veya işbu Sözleşme ile bağlantılı olan her türlü ihtilaf, KKTC Mahkemelerinin  yargı yetkisinde olacaktır.
17.SÖZLEŞMENİN SÜRESİ VE SONA ERME
Taraflar, kusurlu fesih hariç olmak üzere her zaman 1 ay önceden yazılı fesih ihbarında bulunmak kaydı ile işbu sözleşmeyi geçersiz ve tazminatsız feshetme hakkına sahiptir. Sözleşmenin feshi durumunda , işbu sözleşmedeki gizlilik ve fikri mülkiyet hükümleri vs bağlayıcılığını koruyacaktır. 
18. MUHTELİF HÜKÜMLER
18.1. Delil Sözleşmesi. Satıcı, işbu Sözleşme’den doğabilecek ihtilaflarda Taraflar’ın resmi defter ve ticari kayıtları ile ECTS’nin veri tabanında, sunucularında tutulan e-arşiv kayıtlarının, elektronik bilgilerin ve bilgisayar kayıtlarının, bağlayıcı, kesin ve münhasır delil teşkil edeceğini kabul eder.
18.2. Tarafların İlişkisi. İşbu Sözleşme’nin hiçbir hükmü, Taraflar veya onların külli veya cüz’i halefleri arasında bir acentelik, bayilik, distribütörlük, ortaklık veya ortak girişim ilişkisi kurulduğu şeklinde yorumlanamaz.
18.3. Sözleşme’nin Bütünlüğü. İşbu Sözleşme’nin ekleri, işbu Sözleşme’nin ayrılmaz bir parçasını teşkil eder ve işbu Sözleşme’yle birlikte göz önüne alınır ve yorumlanır. İşbu Sözleşme, Taraflar arasındaki anlaşmanın tamamını oluşturmakta ve işbu Sözleşme’nin konusuna ilişkin olarak Taraflar arasındaki sözlü veya yazılı önceki tüm taslakları, anlaşmaları, düzenlemeleri ve mutabakatın ilga etmektedir.
18.4. Sözleşme’nin Devri. Satıcı,İşbu sözleşmeden doğan haklarını, menfaatlerini veya yükümlülüklerini ECTS’nin önceden yazılı onayını almaksızın hiçbir şekilde 3. Kişilere devir veya temlik edemez. ECTS’nin yazılı izni olmaksızın yapılan temlik veya devir işlemi geçersiz olacaktır.
18.5. Tadil ve Feragat. Taraflar’dan birinin Sözleşme’de kendisine verilen herhangi bir hakkı kullanmaması ya da icra etmemesi, söz konusu haktan feragat ettiği anlamına gelmeyecek veya söz konusu hakkın daha sonra kullanılmasını ya da icra edilmesini engellemeyecektir.
18.6. 18 (on sekiz) madde ve 4 (dört) ekten ibaret bu Sözleşme, taraflarca her bir hükmü okunarak, Satıcı tarafından elektronik ortamda onaylanmak suretiyle akdedilerek yürürlüğe girmiştir. Ekler, işbu sözleşmenin ayrılmaz bir parçasını teşkil eder. 
EKLER:
EK-1: Sanal Mağaza Açılış Gerekli Belge Listesi
EK-2: Yasaklı Ürünler Listesi
EK-3: Finansal ve Özel Çalışma Şartları
EK-4: Bilgilendirme ve Muvafakatname
EK-5:Vade Ve Komisyon Tablosu

EK-1
Sanal Mağaza Açılışı İçin Gerekli Belge Listesi
Sermaye şirketi (A.Ş. veya Ltd.Şti. iseniz:
1. Vergi levhası fotokopisi
2. Şirket kuruluş Onay Belge Seti fotokopisi
3. İmza sirküleri fotokopisi
4. İlgili ticaret sicilinden alınacak güncel faaliyet belgesinin aslı
İşletme veya Şahıs şirketi iseniz:
1.İş Yeri İzin belgesi
2. Kimlik fotokopisi
3. Çalışma İzin belgesi
4. İmza sirküleri
5. Vergi levhası
ECTS yukarıda sayılan belgelere ek olarak, ayrıca belge talep edilebilecek ve üyelik kabul kararını nihai olarak verme yetkisine sahip olacaktır.
EK-2
Yasaklı Ürünler Listesi:
1. Airbag ve ekipmanları
2. Alım-satımı devlet iznine tabi olan ürünler
3. Alkollü içecekler
4. Askeri teçhizat
5. Ateşli silahlar ve bıçaklar
6. Canlı hayvan
7. Cinsel aktiviteye ilişkin ürünler
8. Çalıntı mallar, seri numarası çıkarılmış ürünler
9. Deneme Boyu / numune (tester) parfüm ve sair kozmetik ürünleri
10. Diğer kurum, kuruluş ve e-ticaret platformlarına ait hediye çeki ya da indirim kuponları
11. Dinleme cihazları
12. Emniyet kemeri adaptörü
13. Hisse senedi, tahvil, bono
14. İlaç testlerini geçmeye yönelik yardımcı maddeler
15. İnsan ve diğer canlı organları
16. Kaçak ve ithalatı yasak ürünler
17. Kişilik hakları
18. Kopya ve bandrolsüz ürünler
19. Kültür ve tabiat varlıkları
20. Maymuncuk ve kilit açıcılar
21. Mucizevi tedavi ürün veya hizmetleri, falcılık ve büyücülük ve sair hizmetler
22. Pornografik içerikli malzemeler
23. Promosyon ürünleri
24. Radar dedektörleri
25. Reçeteli ilaçlar, lensler ve gıda takviyeleri
26. Resmi kıyafetler ve üniformalar
27. Sahte veya replika ürünler
28. Sosyal ağ ve diğer internet üyelik hesapları
29. Şans oyunları biletleri
30. Taşıtların yönetim sistemine müdahale amacıyla kullanılan cihaz ve teçhizat
31. Telif hakkını haiz ürünler
32. Telsiz ve benzeri komünikasyon cihazları
33. Toplu elektronik posta adresleri ve listeleri
34. Tütün mamulleri ve elektronik sigaralar
35. TV dekoderleri ve şifreli yayın çözücüler
36. Uyuşturucu maddeler
37. Ürün özelliği taşımayan satışlar
38. Ürün vasfına sahip olmayan listelemeler
39. Web ortamında saldırma ve program kırma yazılımları
40. Yanıcı ve patlayıcı maddeler
41. Yasaklı hayvan türleri
42. Yasaklı yayınlar
EK-3
Finansal ve Özel Çalışma Şartları:
– İşbu Ek, [ .. / .. / …. ] tarihinde imzalanmış olan, Satıcı Üyelik ve İlan Sözleşmesi (“Sözleşme”)nin ayrılmaz bir parçası olarak, Taraflar arasındaki finansal ve özel çalışma şartlarını belirlemek adına akdedilmiştir.
-Hizmet Komisyonu: Taraflar arasındaki ticari ilişkiye uygulanacak hizmet komisyon bedeli işbu sözleşmenin Ek:5 te belirtilen ve platform üzerinden duyurulan oranlardır. Satıcı ,işbu komisyon oranlarının ECTS tarafından güncellenip değiştirilebileceğini kabul ve taahhüt eder.
Satıcı mücbir halleri dışında ve aksi belirtilmediği sürece ürünü taahhüt ettiği sürede alıcıya ulaştırılmak üzere kargoya vermek durumundadır. Satıcının ürünleri teslim edememesi halinde teslim etmediği her ürün başına  , gereği gibi teslim edememesi durumunda (kusurlu,ayıplı,hasarlı,eksik ve benzeri) gereği gibi teslim edemediği her bir ürün başına en az 1000 TL olmak üzere ürün bedelinin %20’si oranında taraflar arasında uyuşulmuş zarar ziyan tazminatı ödeyecektir. ECTS , işbu maddede kararlaştırılan ceza şart tutarını satıcının herhangi bir alacağından mahsup etme hakkına sahiptir. ECTS’nin işbu durumda uzlaşılmış zarar ziyan tazminatına  ek olarak sözleşmeyi fesih etme, satıcıya ait sanal mağazayı geçici veya tamamen kapatma ve/veya uygun bulduğu yaptırımı uygulama hakkı saklıdır.  
ECTS tarafından belirlenecek alıcılara özel “kargo bedava” kampanyaları dahil olmak üzere herhangi bir limit olmaksızın satıcı, satılan ürünlerin alıcıya teslimi ve iade halinden kaynaklı tüm kargo bedellerinden sorumludur. ECTS kendisi verdiği kargo hizmetinin bedelini  veya kargo şirketlerine ödediği işbu kargo bedellerini  satıcıya faturalandırarak tahsil edecektir. ECTS , satıcının herhangi bir alacağından işbu bedelleri mahsup etme hakkına sahiptir.   
Ödeme Vadesi ve Şartları: Satın alınan malın tam ve gereği gibi alıcıya teslim edilmesini takiben, ECTS tarafından platformdan duyurulan vade gününü takip eden ECTS’nin ilk ödeme gününde satıcıya ödenecektir. ECTS düzenleyeceği faturaları satıcının cari hesabına işleme ve mevcut borç bakiyesini netleştirme hakkına haizdir. ECTS tarafından ödeme yapılmasına rağmen ürün/hizmet alıcı tarafından iade edilmesi halinde satıcı tahsil edilen tutarı derhal iade edecektir., aksi takdirde cari hesabındaki herhangi bir alacağından mahsup edilebilecektir.
-Bankaların ve ödeme kuruluşlarının satıcıdan yapacağı hizmet kesintilerinden ECTS sorumlu olmayacaktır.
– Üyelik ve Ürün Sergileme Bedeli: Websitesi’ne üyelik ücrete tabi değildir. Ancak Websitesi’nde sunulan ve Satıcı tarafından seçilecek olan ürün sergileme, ek hizmetler, içeriğine veya ECTS’nin belirlediği kullanım koşullarına göre ayrıca ücretlendirilecektir.
– Komisyon oranı tüm kategori ve alt kategorilerde ECTS’nin belirleyeceği ve ekte sunulan oranlarda tahsil edilecektir.bu oranlar ECTS tarafından her zaman değiştirilebilir. Satıcı işbu koşulla işbu üyelik sözleşmesini akdeder.
– ECTS, malın satış bedelini, malın tam ve zamanında tesliminin Alıcı’nın ürünü teslim alıp otomatik onay mekanizmasını uyguladığı ve onaydan sonra alıcının cayma hakkını kullanmadığı sürece, cayma hakkı süresi olan 7. günü takip eden  ve ekte sunulan vade tarihlerinde belirtilen sürenin sonunda , kendi komisyonu ve/veya kargo hizmet bedeli ve/veya sair masraf ve ödemeleri mahsup ettikten sonra , Satıcının aşağıda belirtmiş olduğu banka hesap detaylarına ödeyecektir. Bu hesap detayları Satıcıya yapılacak olan her türlü ödeme için geçerli olacaktır. Değişikliklerin bildirilmesi Satıcının sorumluluğundadır.
-Satıcı, satıcı tarafından taşınması zorunlu ve/veya gerekli ve/veya elzem olan ürün haricinde ve 40 kiloya kadar olan ürünlerin  ECTS tarafından ve/veya ECTS’nin yönlendireceği kargo şirketi tarafından taşınacağını ve satıcıya ECTS tarafından uygulanacak Kargo ücretlendirme tarifesinin  1.20 kiloya kadar taşınacak olan ürünlerde 100 TL ve 20-40 kilo arasında taşınacak ürünlerde  180 TL olduğunu,ECTS tarafından 40 kilo üzeri ürün taşınmayacağını  ,işbu kargo bedellerinin ECTS tarafından satıcıya işbu sözleşmedeki adresine bildirilmek suretiyle her zaman arttırılabileceğini kabul ve taahhüt eder. 
– Satıcının bildirdiği hesap bilgileri, Satıcının Satıcı Üyelik ve  İş Ortaklığı Sağlayıcılık (Aracılık)Sözleşmesi (“Sözleşme”)’ninde belirtilen üyelik tipine uygun kişi ve/veya firma bilgilerine ait olmalıdır.
Satıcı Hesap Detayları:
Hesap Sahibinin Adı Soyadı/Ünvanı:
IBAN No:
Cayma Hakkı, Malın İadesi ve Geri Ödeme:

– Teslim edilen ürüne yönelik olarak, Alıcı tarafından ilgili mevzuat hükümlerince cayma hakkını kullanması halinde Satıcı, cayma hakkına yönelik alıcının ürünü kargoya vermesi ile iade kargo bilgisi bildiriminin sisteme girilmesini ve/veya kendisine ulaşmasını takip en geç “20  gün ” içinde ürünün iptal ve cayma koşullarına uygun ürün olması kaydı ile  Alıcının talebini yerine getirmek ve/veya talebe göre aldığı ücreti aynen iade etmekle yükümlüdür. Belirtilen süreler ancak ilgili Alıcının onayıyla uzatılabilecek ve her halde 30 takvim gününü geçemeyecektir.

– Alıcının sebep göstermeksizin cayma hakkını kullanılması halinde, ECTS tahsil ettiği komisyonu Satıcı’ya geri ödeyecektir. Olağan şartlarda cayma hakkının kullanılması halinde Satıcı’dan ayrıca bir kesinti doğabilecek her türlü masraf, ödeme ve özellikle bankalara ödenmiş olan Kredi Kartı komisyon tutarları, söz konusu olması halinde, KDV’li olarak Satıcı’ya aynen yansıtılacaktır.
-Alıcının, satıcının kusurundan kaynaklanan her hangi bir sebepten ötürü ve/veya malın ayıplı olması sebebi ile  cayma hakkını kullanması halinde , ECTS tahsil ettiği komisyonu satıcıya geri ödemeyecek ve ayrıca işbu sözleşmede belirtilen cezai şart tutarı dahil, ECTS nezdinde doğabilecek her türlü masraf, ödeme ve özellikle bankalara ödenmiş olan Kredi Kartı komisyon tutarları, söz konusu olması halinde, KDV’li olarak Satıcı’ya aynen yansıtılacaktır  
Diğer Şartlar:
– Satıcının ilgili Mevzuat hükümlerini, Sözleşme çerçevesindeki yükümlülüklerini yerine getirmemesinden dolayı ECTS,  Sözleşmeyi her türlü yasal hakkı saklı kalmak kaydıyla derhal ihbar yoluyla feshedebilecek ve üzerinde doğabilecek her türlü zararı, sair maliyeti Satıcı’dan derhal tahsil edebilecek ya da nezdindeki mevcut hesabından mahsup edebilecektir.
– Satıcı, ECTS’nin Websitesi üzerinden yapılan satışları arttırmaya yönelik olarak gerçekleştireceği reklam, pazarlama, tanıtım ve ECTS tarafından verilecek sair hizmetlerden yararlanmayı talep ettiğini, bu tür hizmetlerin karşılığı olarak tamamlanan her ürün satışı başına aşağıda belirtilen oranlarda hizmet bedelinin ECTS nezdinde bulunan cari hesabından mahsuben tahsil edileceğini ve bu hizmetlerden faydalanma koşullarının ve hizmetlerin zaman planlamasının ve sair tüm detaylarının ECTS tarafından tek taraflı olarak belirleneceğini kabul, beyan ve taahhüt eder.
-Satıcı, platformda satışa sunduğu ürün ve/veya hizmetlerin alıcılar tarafından satın alındığı tarihten itibaren öncesinde ECTS ‘nin herhangi bir surette duyurduğu/bildirdiği süre içerisinde taraflarca mutabık kalınan kargo şirketine teslim edeceğini, kabul beyan ve taahhüt eder.
-Satıcı ürünlerin kargo sırasında ürünün zayi olması ve/veya üründe hasar meydana gelmesi halinde tek muhatabının kargo şirketi olacağını, ECTS’den her ne nam altında olursa olsun herhangi bir hak, alacak ve/veya talepte bulunmayacağını, ECTS’ yi  en geniş şekilde ibra ettiğini, kabul, beyan ve taahhüt eder. Satıcı işbu maddenin ECTS üzerinden çalışılan kargo şirketleri için de geçerli olduğunu, bu kapsamda ECTS’nin herhangi bir yükümlülüğü  bulunmadığını, tek muhatabın kargo şirketi olacağını kabul ve taahhüt eder.
-Ürünlerin taşınmasının ECTS tarafından bildirilecek lojistik firması tarafından yapılması halinde satıcı ürünlerin  taşınması sırasında ürünün zayi olması ve/veya üründe hasar meydana gelmesi halinde tek muhatabın lojistik şirketi olacağını, meydana gelen zarar için lojistik şirketi ile anlaşması gerektiğini , ürünün lojistik firması tarafından taşınması sırasında meydana gelen zarar tutarında mutabık kalınması ve bu durumun delillerle ispat edilmesi halinde yalnızca böyle bir durumda ECTS’ye taşıma sırasında meydana gelen zarar faturasını kesebileceğini ve ECTS’nin lojistik firmasından bedeli tahsil etmesi halinde kendisine ödeme yapabileceğini , ECTS’nin bunun dışında herhangi bir sorumluluğu bulunmadığını kabul beyan ve taahhüt eder. Satıcı, lojistik şirketiyle zarar tutarı hakkında mutabık kalmadan ECTS adına fatura kesemeyeceğini, kesmesi halinde de 10 gün içerisinde Ects’nin ödemeden faturayı iade etme hakkı olduğunu , ECTS’ye herhangi bir talep öne süremeyeceğini kabul ve taahhüt eder.Satıcı lojistik firmasıyla yürüteceği hasar tazmin sürecinde ECTS tarafından kendisine iletilecek hasar tazmin prosedürünün geçerli olacağını ve lojistik firması tarafından bu prosedürde belirlenen şartlar doğrultusunda tazmin sürecinin işleyeceğini kabul ve taahhüt eder.
-Satıcı,, ECTS’ye ait kargo şirketi tarafından  ürünlerinin  taşınması sırasında ürünün zayi olması ve/veya üründe hasar meydana gelmesi halinde işbu zarar ziyandan tamamen ECTS’nin sorumlu olduğunun ve/veya kusurlu olduğunun ispatlanması şartı ile ve/veya satıcının herhangi bir kusurundan (ambalajlama, paketleme, uyarı notu koyması gerektiği halde koymama vs. ) kaynaklanmadığı hallerde ve  ancak bu durumda  ve/veya ECTS tarafından taşınması sırasında meydana gelen zarar tutarında tarafların mutabık kalması ve bu durumun delillerle ispat edilmesi halinde yalnızca böyle bir durumda ECTS işbu tespit edilecek ve uzlaşılacak zarar ziyanı karşılamakla mükellef olacağını kabul beyan ve taahhüt eder.
-Satıcının ECTS’nin herhangi bir suretle duyurduğu / bildirdiği süre içinde taraflarca mutabık kalınan kargo şirketine ürünü teslim etmemesi halinde ürün başına en az 1000 TL olmak kaydı ile ürün bedelinin %20’si oranında uzlaşılmış zarar ziyan tazminatı ödemeyi kabul ,beyan ve taahhüt eder.
-Satıcı, kendi kusurundan kaynaklanan sebepler  ile anlaşmasında taahhüt ettiği sürede işbu ürünü süresinde teslim edemezse ve/veya süresinden geç teslim ederse yine alıcının uğradığı zarar ziyan ve ECTS’nin satıcının kusurundan kaynaklanan geç teslim nedeniyle işbu durumda uğradığı her türlü zarar ziyanını ve ayrıca en az 1000 TL olmak kaydı ile teslim edemediği her ürünün %20’si oranında zarar ziyan tazminatını ödemekle yükümlü olacaktır. ECTS’nin her hal  ve karda sözleşmeyi fesih hakkı saklıdır. 
Satıcı işbu Ek-3 Finansal şartlarda da kararlaştırılan sürede ürünü kargoya vermemesi halinde siparişi platform üzerinde iptal etme yükümlülüğü bulunmaktadır. Satıcı bu yükümlülüğünü yerine getirmezse ve kararlaştırılan süreden 6 saat geçmesine rağmen iptal gerçekleştirmezse, ECTS derhal herhangi bir bildirim gerekmeksizin siparişi satıcı nam ve hesabına iptal ederek satıcının tedarik edemediği ürün başına yukarda belirtilen tutarı ve ürün başına en az 1000 TL olmak kaydı ile ürün bedelinin %202si oranında uzlaşılan zarar ziyan tazminatını talep etme hakkına sahiptir. Satıcı işbu uzlaşılan zarar ziyana ek olarak ECTS’nin bu kapsamda uğrayacağı tüm zararları tazmin etmekle yükümlüdür. Yukarda belirtilen ürünü kargoya verme süresinde ürünü kargoya verememesi halinde ECTS yukardaki uzlaşılan zarar ziyan tutarlarını satıcının herhangi bir alacağından mahsup etme hakkına sahiptir. İşbu zarar ziyan tazminatının uygulanması , ECTS ‘nin işbu sözleşmeyi   tek taraflı olarak fesih etme ve/veya işbu satıcıya ait sanal mağazayı geçici veya devamlı olarak kapatma hakkına halel getirmediğini ve ECTS dilerse satıcıya ait sanal mağazayı kapatma hakkına sahip olduğunu taraflar kabul ve taahhüt ederler.	
-Satıcının cari hesapta ECTS’ye herhangi bir sebeple borçlu olması halinde ECTS ‘nin satıcının işbu sözleşmeden doğan alacaklarını öncelikle diğer borçlarına mahsup etme yetkisi bulunmaktadır. Satıcı cari hesabının ECTS nezdinde borç bakiyesine dönüşmesi halinde ECTS’nin  alacağını satıcıya bildirmesinden itibaren 7 gün içinde ECTS’nin aşağıda belirtilen banka hesabına ödeyecektir. 
EK-4
Muvafakatname 
Satıcı İş Ortaklaşa ve İlan Sözleşmesi ‘de yer alan genel işlem şartları tarafımızca detaylı olarak incelenmiş, avukatlarımız, danışanlarımıza inceletilmiş ve karşılıklı müzakere edilerek kabul edilmiştir. Özellikle anılan sözleşmede yer alan genel işlem şartları hakkında bilgilendirilmiş , anlamlarını, aleyhimizde doğurabileceği sonuçlarını ayrıntıları ile incelemiş, teknik hususları alanında uzman kişilerle de görüşüp değerlendirmiş bulunmaktayız. Bu hükümler çerçevesinde şirketimiz ile anılan sözleşmeyi imzalamayı ve sözleşme hükümlerinin bütününün tarafımıza uygulanmasını kabul ederim/ederiz.

EK:5 Komisyon ve Vade Tablosu






SATICI						
Kaşe İmza
